Nitwa umulisa odette , nkaba ndi mwene Kamuhanda Mathias na Nyiramatama Yulida ; nkaba nkomoka muri commune Mabanza aho bita i Rubengera , secteur Rubengera , ariko mu Mataba ; sellule ni mu Mataba iwacu . Nkaba narakomokaga mu muryango twari abana benshi...twari benshi . Nari mfite basaza banjye bane ; hari uwitwaga Alfred na Edouard n' Uwitonze na Shumbusho . Shumbusho ariko we ubu yarasigaye . Nkaba nari mfite murumuna wanjye umwe , witwaga Ngirabakunzi . Ariko we nta...nta n' umwe washo ... we ntiyasigaye ; iwacu umuntu washoboye gusigara ninjye na Musaza wanjye Shumbusho , na mama . Papa nawe yarapfuye ntawe uriho . <EOS>
Ibintu byatangiye ... njyewe navuga ko ibintu byatangiye nkiri muto cyane , njyewe ndibuka ko nari ku ishuri kuri primaire ; buri mwaka bajyaga batubwira ngo duhaguruke tugahaguruka , bakatubaza ubwoko , ubwo rero tukivuga . Ariko ndibuka ko umunsi wa mbere baduhagurutsa ... ndibuka ko umunsi wa mbere baduhagurutsa baravuze ngo abahutu nibahaguruke n' abatutsi nibahaguruke nigaga muri 3ième primaire ( umwaka wa gatatu w' amashuri abanza ) nicyo gihe nari mbonye ibyo bintu bitangiye . Ariko ndibuka ko ntari nzi n' icyo nari cyo , kuko narakomeje ndicara . Abandi barahagurutse , igice cya mbere kirahaguruka njyewe nsigara nicaye . Icyari icy' abahutu , icya kabiri nacyo kirahaguruka ariko sinahaguruka kuko sinari mbizi . Ariko mwarimu watwigishaga kuko twari duturanye yari azi ubwoko bwanjye , kuko yari azi papa arambwira ati @: « Odette kuki utahagurutse ? » Ndamubwira nti kuko maîtresse umbwira ngo mpaguruke ? Niko twamwitaga . Arambwira ati @: « ese ati wowe ntabwo uziko uri umututsi ? » Ndahaguruka , ndibuka ko inshuti zanjye twiganaga utwana duto , twarantsetse turambwira tuti @: « eh!Nawe burya uri umututsi ? » Icyo gihe nibwo natangiye kumenya ibintu by' amoko . <EOS>
Nyuma rero ndataha ndibuka ko nahuriye na papa mu nzira , nari mbabaye cyane . Mbaza papa nti kuki bagenzi banjye bansetse bakambwira ko ndi umututsi ? Nti kuba umututsi n' iki ? Papa arambwira ati @: « sinzi uburyo nagusobanurira ati ni gutyo . » ndamubaza nti ese twaba ... nti nsobanurira . Papa arambwira ati @: « ntacyo nagusobanurira , ati kuko ugomba kumenya nyine ko uri umututsi nanjye ni gutyo nabisanze ; » ibintu nk' ibyo ... Nyuma rero ndataha ngeze mu rugo mbaza mama , ndamusobanuza , mama arambwira ati @: « mu Rwanda hari abo bita abatwa , n' abandi bitwa abahutu , ati n' abandi bita abatutsi ati @: « ndumva icyo atari ikibazo cyakagombye kukubabaza ukarira , ati ugomba kumenya ko uri umututsi . Mama rero niho yatangiye kunsobanurira ambwira yuko ntamenye sogukuru ; ntamenye se , kubera ko hari abantu babi babifata gutyo bakumva ko umututsi ari umuntu mubi , arambwira ati ariko ibyo ntabwo aribyo , twese turi bamwe ibyo ntibizigere bikwinjira mu mutwe . <EOS>
Hanyuma rero byarakomeje nyine bakajya batubwira buri mwaka hafi nka buri mwaka bakajya batubwira ngo duhaguruke , tugahaguruka nyuma nza no kubimenyera nkumva ko atari ikibazo kuba umututsi ndabimenyera . Ndibuka ko ngeze 4ième ( umwaka wa kane w' amashuri abanza ) noneho naje kuzaganira na mama , noneho ndamusobanuza...ndamusobanuza , arambwira ati @: « noneho umaze kumenya ubwenge , ati nakubwiye ko utigeze umenya sogokuru wawe , ati noneho ngiye kukubwira impamvu . » Nibwo yambwiraga komuri mirongo itanu n' icyenda ( 1959 ) baje bagatwara papa we ; bakamutwara ari umwana uzi ubwenge kuko mama yambwiye ko yari afite imyaka nka cumi n' itandatu ( 16 ) . Arambwira ati @: baramutwaye , bamutwarana n' abo mu muryango we wose . Ati @: « niyo mpamvu utajya ubona ko mu muryango w' iwacu nta muntu mukuru urimo , baramujyana ati @: njye mperuka ... » Ambwira ko yaherekeje se , bamushyira mu modoka baramuboha , bamaze kumuboha bamushyira mu modoka babapanga hamwe . Kuko ngo hari imodoka yapakiraga , bari bafite ama listes , mama ambwira ko yamuherekeje akamugeza aho imodoka yagendaga hose , ihagarara muri iyo quartier yabo ifata abantu . <EOS>
Ambwira abantu ambwira sogokuru ambwira n' abandi bo mu muryango we . Nibwo natangiye ... bajyanye icyo gihe arambwira ati @: « ntabwo nigeze menya uko byagenze , ariko sogokuru wawe yajyanye n' abanyeshuri bigaga mu mashuri makuru icyo gihe , b' abana b' abahutu nibo batubwiye uburyo sogokuru wawe bamwishe . » Ambwira ko babajyanye ngo bakabata mu cyobo cyari mu Ruhengeri , ariko ntabwo nashoboye kumenya mu Ruhengeri aho ariho . Nyuma rero ubwo haza kugera igihe cyo muri 1990 amashyaka atangiye , iwacu ibintu biza kuba bibi , ariko ntabwo nahamaze n' igihe iwacu kuko narahavuye njya i Gisenyi niho nabaga mu bantu bo mu muryango wa mama , kuko mama akomoka i Gisenyi . I Gisenyi rero ibintu byari na bibi kuruta iwacu ku Kibuye . Ku Kibuye wenda abantu ho barenzagaho na gato ariko ku Gisenyi ho babishyiraga ku mugaragaro . Bakatubwira bati @: « igihe kimwe tuzabica , » ariko jye nkajya numva ko ibyo bintu bidashoboka . N' ubwo mama yansobanuriye ko sogokuru bamwishe kuko ngo yari umututsi ; ngo yajyaga gutarama i bwami , ntabwo nigeze numva ko ibyo mama yambwiye aribyo . Numvaga ko sogokuru afite ikindi kintu bamwiciye yaba yarakoze , ntabwo numvaga ko kuba umututsi bashoboraga kwica abantu . Ariko muri mirongo cyenda ( 1990 ) i Gisenyi byabaye bibi ku buryo noneho natangiye kubibona , kuko noneho hicwaga abagogwe , nkabona ko ibyo aribyo byose ariho bijyana ; ko igihe kimwe nanjye bizangeraho , cyangwa se n' iyo bitangeraho n' abandi bantu bandi b' abatutsi . <EOS>
Ndibuka ko navuye i Gisenyi ... ( ararira ) nkajya kureba papa hari hashize n' igihe ntamubona ; hari muri 1992 nagiye kureba papa , hari hashize igihe ntamubona ndi muri famille yo kwa mama . Kuko nari nzi ubwenge twaraganiriye na papa . Arambwira ngo njye nza kumureba ngo kuko ibintu byatangiye kuba nabi arambwira ati @: « wenda ... mwana wanjye n' ubwo ugiye sinzi ko wenda tuzongera kubonana . » Ndamubwira nti papa nti @: tuzabonana , nti urabona ko inkotanyi zatangiye kurwana wenda tuzagira Imana zifate i gihugu ntacyo bari badutwara . Nyuma papa rero nongeye gusubira mu rugo ntabwo najyagayo igihe kinini . Nasubiyeyo hashize nk' amezei nk' atanu . Turaganira nganira na basaza banjye uwankurikiraga namurushaga igihe gito kuko namurushaga umwaka umwe . Edouard arambwira ati @: « odette ibintu bimeze nabi njyewe nshaka kugenda kubera ko uba i Gisenyi , uzanshakire uburyo ngenda nkajya muri Zaire nkahunga . Ati kuko bazatwica . » Ndamubwira nti @: oya ntabwo bazatwica nti ariko ngiye gushakisha uburyo kuko nziranye n' abantu i Goma nagushakira uburyo ugenda ukajya muri zaire ukagenda ukajya ku rugamba . Ukajya kurwana wenda muri twe hari uzashobora kuzasigara . <EOS>
Arambwira ati @: "@ uzabinkorera ? @" ndamubwira nti nzabigukorera , ndagenda njya ku Gisenyi ngeze i Gisenyi hari umudamu watwaraga abana mu nkotanyi yitwaga Immaculée ndamubwira nti Immaculée ndashaka ko umfasha i wacu hari abana nti iwacu ibintu bimeze nabi ku Kibuye hari abana basaza banjye babiri bankurikira n' abasore none uzamfashe tubahungishe ; Immaculée arambwira ati nta kibazo nzabigukorera ati ntugire ikibazo nzabigukorera noneho ubwo Edouard ndamubwira Edouard witegure nsubira iwacu ku Kibuye njya kureba papa ndamubwira nti papa Edouard yambwiye ko ashaka guhunga ndashaka kumuhungisha arambwira ati uzaba ugize neza niba ushaka gufasha basaza bawe ukabahungisha bizaba ari byiza ntituzapfe twese , papa yari yarihebye ubanza yari aziko azapfa ; papa rero ndabimwemerera Edouard ndamubwira nti witegure uzansange i Gisenyi ndabyibuka nagiye mu rugo ari ku wa mbere ndamubwira nti ku wa gatanu uzaze Edouard ku wa gatanu araza icyo gihe hari muri 1993 araza ansanga i Gisenyi azana n' undi mwana twari duturanye bakundanaga cyane ariko w' umuhutu aramubwira ati niba uhunze nanjye ndajyana nawe ntabwo uzansiga n' ubwo bashaka kubica ariko ntabwo bazakwica ngo njyewe nsigare yitwaga Munyensanga . <EOS>
Munyensanga ndibuka ko yaje nkanikanga , ndamubwira nti ese baraza bose kujyana ? Ndamubwira nti Munyensanga se Edouard ko uhunze ko ubona twe bari kuduhiga n' ubwo batari babishyira mu bikorwa ariko bazatwica . Arambwira ati @: « oya , Edouard niba agiye nanjye ngomba kugenda . » Hanyuma rero ubwo ndagenda mbwira Immaculée , Immaculée arambwira ati @: « byose nabitunganyije bazambuka ari ku wa gatandatu mu gitondo ; noneho ubwo hari undi mwana w' umukobwa twuzuraga witwaga Alivera araza , arambwira ati @: « rero Odette niba uzi ubwenge bariya bana ntubambutse . Munyensanga yasezeye iwabo , yasezeye iwabo ntiyababwiye umunsi azagendera , ariko yababwiye ko azagenda...ko azahungana na Edouard . » Ni uko rero Alivera arambuza arambwira ati @: « ntutume bagenda kuko nibagenda bazakwica bazamenya ko wohereje musaza wawe na Munyensanga . Iwabo ntuzabakira ko wabohereje mu nkotanyi , Edouard rero ntabwo namwohereje naratinye ... narikunze kuko naramubwiye ngo nasubire ku Kibuye . Mubwira ko babimenye ko nibabimenya njye bazamerera nabi , aranyinginga arambwira ngo namushyiriye Immaculée ndamwangira . Edouard yasubiye ku Kibuye basubirayo ashakisha uburyo wenyine agenda ariko ntibyamushobokera arataha . Ni n' ubwo twabonanye kuko sinongeye kumubona ntabwo nongeye kumubona yagiye i Kayove kuko yagize ubwoba bwo gusubira iwacu ajya kwihisha i Kayove , kuko mama niho avuka , ahantu bita Nkurutu . Aragenda ajya kwihishayo intambara yarinze iba atari yasubira iwacu , ni naho bamwiciye . <EOS>
Nyuma rero kubera y' uko nyine bari bamaze kubimenya , abantu b' iwabo , y' uko Munyensanga nashatse kumwohereza mu nkotanyi kandi nta nubwo ari nanjye wabishatse kubera y' uko yashatse gukurikira inshuti ye iwabo barankurikirana cyane . Ndibuka ko hari umusirikare w' iwacu wabigiyemo cyane , baraza baramfata ariko banjyana kuri brigade , baransobanuza barambwira ngo @: nimvuge ukuntu nzi inkotanyi . Ndababwira ngo ntazo nzi , ariko kuberako nari mfite imyaka mike cyane nari mfite imyaka 17 sinzi ahari wenda kuko ntabwo namaze igihe kinini . Baramfashe banjyana kuri brigade , namaze iminsi mike namazemo iminsi itatu n' abandi bana bigaga muri congo bari bafashe , n' abandi bantu benshi cyane bari bafashe i Gisenyi . Ndabyibuka harimo umwe nibuka wari Directeur wa Sulfo i Gisenyi ariko nashoboye kubona yararokotse ariho . Nyuma rero baza kundekura n' abandi bagenzi banjye , ariko kubera ko navuze nti @: ubwo mfunzwe nta hantu nzongera no kubona inzira . Kandi koko niko byangendekeye ntabwo nasohokaga . Narasohokaga nagera kuri bariyeri kuko icyo gihe i Gisenyi hose hari bariyeri kuko ibintu byari bimeze nabi hari hafi muri 1994 . Nyuma rero nkajya nguma mu rugo sinongeye no gusubira ku Kibuye kureba papa , naratinye kuko naravuze ngo ningenda i wabo na Munyensanga wenda bazankurikirana , niko natekerezaga . Cyangwa se ningera iwacu wenda bazanamfunga bavuga ko nashatse gutorokesha Edouard ni gutyo nabitekereje . <EOS>
Nyuma rero muri 1994 ni gutyo byakomeje . Ndabyibuka nyuma rero ndibuka intambara itangiye , Jenoside itangiye yatangiye ntari iwacu nari i Kigali . Ariko ibyo byose nahungaga nari natangiye guhunga i ntambara , kuko ahantu bari bazi ngo musaza wanjye nashatse kumwohereza mu nkotanyi . Abantu ... kandi icyo gihe byari na bibi cyane kwitwa Inkotanyi , nza i Kigali nza ku mudamu twari tuziranye witwa Mariya . Twari tuziranye , ndaza ; ndibuka ko intambara yabaye ndi iwe mu rugo , intambara itangiye rero byabaye nk' inzozi . Byabaye nk' inzozi kuko ntabwo nari nziko n' ubwo babivugaga numvaga ko badashobora kubishyira mu bikorwa nta n' ubwo numvaga ko ... ntabwo numvaga ko abantu bashobora kuba ... ntabwo nari nzi ko umuntu ashobora guhinduka akaba impyisi , Mariya rero arambwira ati @: « Prezida yaraye apfuye intambara yaraye itangiye . Arambwira ati @: « mu gitondo rero odette ni ugufata utwawe ukamvira mu rugo , ukagenda . » Ndamubwira nti @: ese byagenze bite ? Kubera iki ? Ati @: « ese ntabwo wamenye ko Prezida yapfuye yishwe n' abatutsi ? None ni ukugira ukamvira mu rugo . » <EOS>
Ndamwinginga ndamubwira nti @: ariko se Mariya nutagira umuntu ugenda ngo umbwire ko ndi umututsi kubera ko uzi data , kubera ko unzi nta muntu uramenya . Ndibuka yari afite umwana mu rugo wa murumuna we ndamubwira nti se uriya mwana ko afite izuru risongoye njyewe nkaba mfite izuru ry' igice nti nta muntu uzamenya ko ndi umututsi nutagenda ngo ubivuge . Arambwira ati @: « oya mvira mu rugo genda , twari abadamu batatu bari iwe ndabyibuka harimo umwe witwaga Mélanie wari ufite umugabo , bambwiye ko yatandukanye n' umugabo ariko yari ... yari afite umugabo w' umuzungu , yari ahari nawe yaje kumusura . N' undi mudamu witwa Mariya ndabyibuka yarambwiye ati @: « genda . » Ndamubwira nti @: ndajya he ? Ndaca he ? arambwira ati @: « genda nta kundi ni ukumvira mu rugo . Ninkugumisha hano uranyicisha . » nta hantu nashoboraga guca , nta n' ubwo n' i Kigali nari mpazi . nibwo bwa mbere nari ngeze i Kigali , ntabwo i Kigali nari mpazi . <EOS>
Ndibuka ko anyirukanye nagiye nkajya muri ... nta handi nashoboye guhungira nahungiye muri W.C yari iri inyuma mu gikari iwe . ndabyibuka nahasanze umudamu bita mama Giramata . Ambonye arikanga ashobora kuba yari aziko wenda mpari ndi mwene wabo na Mariya . Arambwira ati @: « ese mbese burya nawe uri umututsi ? » Ndamubwira nti @: yego ; ndamubwira nti nonese koko baratwica ? Arambwira ati @: "@ ahubwo niba warakoze ibyaha , ati @: « dore wari ufite inshuti y' umuzungu , ati niba warakoze ibyaha utangire usabe Imana imbabazi ; ati kuko byarangiye ibyacu turapfa . » <EOS>
Ambwira gutyo ati @: « cyangwa se ugende ubwire Jules aguhungishe . » Ariko , numvaga ko sinzi niba ari ubwana cyangwa ubwenge buke nari mfite , kuko sinzi ... naramubwiye nti @: hoya nti ntaho ndajya nti ahubwo niba yarashoboye kunjyana nkajya kureba papa , kuko numva abantu ba mbere nshaka kubona nshaka kubona papa ngo mbone na Edouard musabe imbabazi . Kuko iyo nshaka ko agenda wenda aba yaragiye nkapfa , ariko mba naramukijije . <EOS>
Ha hantu i Kigali mwari muri ni ahagana he ? <EOS>
Nari mu Rugunga , i Kigali nari mu Rugunga kuko niho intambara yabaye ndi . Uwo mudamu mama Giramata arambwira ati @: « oya ibyo byo kuvuga ngo urajya ku Kibuye uraca he ? senga usabe Imana imbabazi . » Narasohotse musiga muri iyo W.C ndagenda , mbwira Mariya nti Mariya wambabariye ntunyirukane , ndajya he ? Arambwira ati @: « ahubwo mvuye kwa docteur Jean . Ati mvuyeyo kureba , ati bambwiye ko babishe mvuyeyo . None wowe genda na Mélanie mugende mujye kwa Docteur mushake , murebe ko nabonye amaraso mu muryango ariko sinashoboye kwinjira mugende murebe niba hari umuntu washoboye gusigara kwa Jean , ariko yarambeshye yagize ubwoba ntabwo yashoboye kugerayo ndibaza . <EOS>
Naragiye njya kwa Jean njyana na Mélanie , noneho niho nabonye ko birangiye . Niho nari ntangiye kubona abantu bapfuye , bari bishe abantu bose , bari bishe abana bose babamaze . Ndibuka ko hari akana gato kari gafite nk' imyaka umunani nasanze bakiciye i ruhande rwa nyina , noneho niho nabonye ko birangiye . Twagiye mu nzu dushaka ikintu tubashyiraho ariko ntitwakibona ibintu byose bari babisahuye babimaze ; nyuma rero navuye kwa Jean na Mélanie yatinye yagize ubwoba cyane , arambwira ati @: « nitugera mu rugo ubu njye ndumva sinzi niba nzasigara cyangwa niba wowe uzasigara . Ariko nitugera mu rugo mfite imyenda myinshi kandi myiza nitugera mu rugo ushakemo imyenda myiza , nusigara wowe uzayambare . » Ikintu njya nibuka iyo mbyibutse ndi jyenyine ndiseka kuko nagiye mu myenda ye ndeba ahantu kwa Mariya tugeze mu rugo ndebamo imyenda myiza yose , ndayifata ndayifunga mu ishashi turagenda . Mélanie ndibuka ko twagiye ahantu kuri carrière , ku musozi wa carrière urenze gato mu Rugunga , ariko ahantu hose twacaga twagendaga duca hagati y' utuzu , twagenda duca ku bantu , abantu bapfuye bashize . Mélanie yari afite ubwoba bwinshi cyane kundusha , kuko njye numvaga nkomeye , tuba ariho tugenda turicara . <EOS>
Nimugoroba rero tuva ahantu twari twihishe turagenda tujya kwa hélène murumuna wa Mariya . Turamwinginga ngo aduhishe , hélène aratubwira ati @: « ese ndabahisha he ? ati nta hantu mfite mbahisha , ati kuko abantu bose babaye ibisimba . » Ndibuka ko yatubwiye ati @: « mugende mwicare mu kikoni , » ahantu batekeraga . Hanyuma rero kugeza nimugoroba ariko adufata neza . Hanyuma aratubwira ati @: « nta hantu mfite ho kubahisha , nimugende . Mélanie wabanye na Mariya wongere umwinginge urebe ko yashobora kuguhisha . » twongera dusubirayo ariko ntitwabona ahantu duca duhita duhingukira ahantu ku baturanyi bari batuye , dusanga bamaze no gufata abantu benshi bahita batujyana , na mélanie n' abandi bantu benshi baho benshi ntari nzi , kuko abantu b' aho ntabwo nari mbazi , kuko nta gihe nari mpamaze nari mpamaze iminsi itatu gusa . Intambara yabaye mpamaze iminsi itatu , nari umushyitsi . Batujyana ahantu muri cercle ( cercle sportif de Rugunga ) tujyana n' umumama , ariko ntabwo azamva mu mutwe . Yari afite umwana muto ufite nk' amezi nk' atatu , tugeze mu nzira ahura na mugenzi we aramwinginga ngo amufatire umwana , aramubwira ati @: « ko twabanye wantwariye umwana . » Aranga aramubwira ati @: « oya ntabwo namutwara kubera ko imperuka yanyu yabaye ; ubwo rero ubwo yabaye nimugende . » Ndibuka ko twagiye Mélanie ariko akampumuriza cyane . Turagenda badushyira ahantu hari hameze nk' ahashashe , n' ubundi muri cercle henda kumera nk' ahashashe . <EOS>
Ubwo rero baratangira bararasa , bararasa abana barataka n' abantu bagasaba imbabazi , ariko ntacyo byatangaga . Ndibuka ko hari abana basaba imbabazi bakavuga ngo ntibazongera kuba abatutsi , ngo nibababarire , ariko ntacyo byatangaga . Nuko rero njye nagize ubwoba mpita nikubita hasi , abantu bose bangwa hejuru na Mélanie . Ariko Mélanie ntabwo ... nyuma rero bimaze gucogora hashize umwanya munini nk' isaha numva Mélanie ari kumpamagara , arambwira ati @: « Odetta ... Odetta ... wapfuye ? » Ndamubwira nti @: oya ntabwo napfuye . Aramfasha ankuraho imirambo yari indiho , ariko yakomeretse cyane kuko bari bamurashe , aramfata ankuramo , arambwira ati @: « nta handi hantu dufite ho kujya kandi bugiye gucya . Arambwira ati @: nibuza gucya mu gitondo baraza kumenya ko tutapfuye . Arambwira ati @: icyakoze dusubire kwa hélène . » Dusubira kwa hélène tujya mu gikoni kuko bari bafite ikikoni badakinga , turagenda twicaramo . Ariko mélanie ava amaraso menshi , afite n' ubwoba bwinshi yaratitiraga . Nyuma rero tuguma mu gikoni hélène aza guteka icyayi mu gitondo adusangamo aravuga ati @: « muracyariho ? » Turamubwira tuti @: turiho . « Abandi se ? » Ndamubwira nti @: abandi byarangiye . Nyuma rero aratubwira ati @: « rero ati nimuguma hano n' ubundi murapfa ; ati ariko mugume ahangaha njyewe ngiye kubashakira umuntu wo kubahisha . » Nyuma rero tuguma aho mu gikoni aratugaburira . Ariko Mélanie we yari yanamaze no kunanirwa , ajya gushakisha Hélène abantu bo kuduhisha , ariko arababura . Araza arambwira ati @: « wowe ufite ingufu ariko na mélanie yihangane hari igihuru kiri kuri carrière , mugende mwicaremo njyewe mu gihe nkibashakira abantu bo kubahisha . Aratujyana ari ni mugoroba , aba ariho atwicaza ajya kudushakira abantu bo kuduhisha . Ariko igihe twicaranye na Mélanie , mélanie arambwira ati @: « njyewe namaze kunanirwa . <EOS>
Ati @: n' ubundi sinzi ko nzanabaho arambwira ati @: ndagiye , ati @: kuko iwacu ni i Butare , ati njyewe ngiye gushakisha uburyo ngenda , njye i wacu . Ati kandi njyewe mfite n' irangamuntu y' ubuhutu , ati wenda abo ndibuyereke mu nzira ndababwira ko ari ibya ... ko ntari umututsi ko wenda banyibeshyeho . » Mélanie aransezera ntabwo nongeye kumubona , Mélanie ntabwo nongeye kumubona nta n' ubwo namenye ibye uko byagenze . Hélène yaje kuza kuntwara ankura hahandi ariko asanga mélanie yagiye , yaranjyanye anjyana ku mudamu wo mu Rugunga , nawe aho ngaho uturanye hafi n' aho nari ndi arambwira ati @: « nzaguhisha ntacyo uzaba , ati @: kuko n' Interahamwe nanjye niriranwa nazo ati @: ntawe uzagusanga mu rugo rwanjye , ati @: nzaguhisha kuko hélène yansabye kuguhisha . » Mpasanga hari undi mwana muto , mutoya yari afite nk' imyaka irindwi intambara yari imaze nk' amezi nk' amezi abiri...oya yari imaze nk' ibyumweru , intambara itari yaba hari hashize igihe gito nako mumenye , yitwaga Mishove . <EOS>
Uwo mwana rero twarabanye aho nari ndi kuri uwo mudamu , mpamara ... kuko nahamaze igihe nk' ibyumweru bitatu , ndi kumwe n' uwo mwana . Umunsi umwe iwabo bari abantu bari batuye ahongaho , kandi bari bakiriho ariko bari baziko umunsi n' umunsi bashobora gupfa . Mishove umunsi umwe ari nimugoroba arambwira ati @: « Ode kandi ndapfa . » Noneho ndamubwira nti @: ariko se Mishove kubera iki umbwira ko urapfa ? Nti ninde uzadusanga hano turi . Arambwira ati @: « ndikumva ninukira amaraso ati @: ndumva nuka amaraso ati ndapfa . » Ndamubwira nti @: humura nta kintu uraba . Naramuhumurizaga , nimugoroba ndabyibuka yacunze abo bantu bari baduhishe kuko bari begeranye ajya iwabo , agenda iwabo Mishove . Ubwo rero interahamwe zihita ziza zirabatwara bose . Iwabo bari benshi bari nk' umunani barabatwara bose harokoka akana kamwe gusa . Ubwo rero ahantu nari ndi barampishe , bageze aho baranarambirwa , kuko babonaga ko ... sinzi babona ko wenda n' intambara itazashira . Batangira kugira ubwoba ko nzabicisha , kuko icyo gihe uwo basangaga ahishe umututsi nawe iyo batamwicaga bamumereraga nabi . Nuko rero Thérèse arambwira ati @: « ntabwo ngishoboye kuguhisha , ibintu bimeze nabi muri quartier bazi ko utapfuye , baragushaka ibintu bimeze nabi . » <EOS>
Ubwo rero arambwira ati @: « nugushakisha uburyo ugenda ugashaka ahandi hantu ujya kwihisha . » Ndabyibuka yarambwiye ngo ngende , ndasohoka hari mu gitondo nko mu ma saa yine , imvura yaragwaga ari nyinshi , arambwira ati @: « genda usubire kwa hélène . » hélène arambwira ati @: « waje ari ku manywa abantu bose bakubonye , yagusohoye ku manywa ntabwo njye nshobora gukomeza kuguhisha , nanjye sinshobora kuguhisha kuko ninguhisha bamenye ko waje hano nanjye bashobora kunyica . » Arambwira ngo ningende njye kuri carrière , hari umugabo watangaga ibyangombwa iyo umuntu yabaga yataye irangamuntu . Arambwira ati @: « ntumwereke irangamuntu , wowe ugende umubwire y' uko irangamuntu wayitaye , ariko uri umuhutu . » Ndazamuka ndagenda koko kandi ku manywa . Ndagenda ngeze mu Kiyovu hari bariyeri , mpasanga bariyeri ariko imvura igwa nyinshi . Barampagarika barambaza bati @: « uri uwahe ? » Ndababwira nti @: ndi uwo kwa Mariya . Bati @: « ko tutakuzi ? Ugiye he ? » Ndababwira nti @: barantumye . barambwira bati @: « uratubeshya uri umututsi . » ndababwira nti @: « oya da ntabwo ndi umututsi rwose ; rwose ntabwo ndiwe . Nti ntabwo ndiwe ahubwo barantumye . Umwe muri bo wari ufite imbunda aranyegera arambwira arambwira ati @: « reka rero nkubwire mbwiza ukuri niba uri umututsi . Njyewe numbwira ko uri umututsi ntabwo ndakwica . Ariko numbwira ko uri umuhutu , kandi ngasanga utari umuhutu ntabwo ndakubabarira . » Arambwira ati @: « zana irangamuntu yawe . » Ndayimuha , nari nyifite no mumufuka . Ndamubwira nti umbabarire nakubeshye nti @: ndi umututsi , nti ariko umbabarire kuko umaze kumbwira ko urambabarira . <EOS>
Amaze kuyireba arambwira ati @: « uri inyenzi genda wicare hariya . » Ndagenda ndicara ndibuka ko hari abahungu batatu , n' umusaza umwe wasaga neza sinzi uko nabivuga , kuko icyo gihe bavugaga ngo abatutsi ni abafite amazuru maremare , imisaya miremire nabonaga asa n' ibyo byose , byose byarangaga umututsi bavugaga . Ndamureba cyane ngirango wenda ansabire imbabazi ariko ntiyagira ikintu ... nta kintu yavuze . Noneho umwe mu...urya mugabo wari ufite imbunda yigira inyuma , ngirango ahari yashakaga kunyica , kuko yigiye inyuma . Ahita atangira gusharija . Nagize ubwoba bwinshi cyane nta nubwo namusa ... nahise numva umutima umvuyemo . Undi mugenzi we ahita avuga ati @: « ugiye kumwica ? Ati wimwicira hano ; numwicira hano nta n' isuka dufite yo kumushyingura numwicira hano azahaborera ahanukire uramushyira he ? » Aramubwira ati @: « mureke hari imodoka yagiye i Nyamirambo kuzana abatutsi , itwawe n' abajepe iraza imutware hamwe n' abandi . » Ndakomeza ndicara imvura igwa . Nyuma haza kuza umuntu wigenderaga ntanamuzi , ariko wari uziranye n' uwo muhungu w' interahamwe . Aramubwira ati @: « ese uriya mukobwa ko mwamwicaje hasi ? » Aramubwira ati @: « uriya mukobwa n' inyenzi , aramubwira ati ariko sha mwebwe murica abantu bose ngo n' inyenzi ? » Aramubwira ngo @: « ntabwo washatse kumva icyo navuze , uriya mukobwa ni umututsikazi . Dutegereje ko indi modoka iva i nyamirambo igiye kuzana abatutsi i Nyamirambo iza ikamutwarana n' abandi . » <EOS>
Araza arongera arambaza ati @: "@ ese i wanyu ni hehe ? @" Ndamubwira nti iwacu ni ku Kibuye . Arambaza ati @: "@ ese ku Kibuye hehe ? @" Ndamubwira nti @: i Rubengera . Ati @: " i Rubengera ? Ati ese i Rubengera kwa nde ? Uri uwande , uri uwahe ? @" Ndamubwira nti @: iwacu ni ahantu bita mu Ruvumbu , umanuka ujya epfo mu mataba . Nti @: papa yitwa Kamuhanda Mathias . Arambwira ati @: "@ ese umupasiteri w' umuprotestati wa hariya ku Kibuye witwa Nzabahimana uramuzi ? @" Nti ndamuzi . Ahita agenda abwira urya mugenzi we , ntabwo nzi ibyo yamubwiye kuko ntabwo twari twegeranye . Nuko aragaruka arambwira ati @: " mugusabiye imbabazi , genda . @" ati @: "@ ariko ntugende harya wari ugiye , ati @: ese wari ugihe hehe @"@ ? Ndamubwira nti nari ngiye gushaka icyangombwa ku mugabo ubitanga wa hariya haruguru , nti kuko bambwiye ko nanyandikira ko ndi umuhutu batazanyica . Arambwira ati @: "@ umuntu wakoherejeyo yakubeshye ; ati @: arakwica @"@ . <EOS>
Ati @: "@ wowe hita usubira iyo uvuye @"@ , naragiye nisubirira ... njya kuri carrière harya nihishe umunsi wa mbere muri cya gihuru na Mélanie . Ndagenda nsubira muri cya gihuru nimugoroba bwije , nsubira kureba hélène , ngo yongere ampishe , cyangwa anshakire undi muntu wo kumpisha . Hélène arambwira ati @: "@ rero ati nta hantu mfite ati nta muntu mbona , ati wahemukiwe na mwene mama umunsi yagusohoye , ati @: iyo akugumisha mu rugo ntawari kuzamenya icyo uri cyo . @" Arambwira ati @: "@ ariko ngiye kongera kureba Thérèse aguhishe . @" Ariko Thérèse aramubwira ati @: "@ ntabwo bishoboka , kubera ko nanjye mama ari umututsikazi , ati kandi uziko mama yatubyaye , ati @: afite...ati njyewe papa ni umuzayirwa urabizi , njye baranzi , ati @: ariko abo tuvukana bose mama yababyaranye n' abatutsi , ati @: ntabwo nshobora kongera gufata odette ati bashobora kuhamusanga bigatuma batwica @"@ . Naragiye njya ku wundi mudamu mama Olivier , ndagenda aba ariho hélène anjyana . Ariko maman Olivier nawe yari ategereje ko bagomba kumwica kuko nawe yari umututsikazi . <EOS>
Arambwira ariko ati ntabwo ndakwirukana ugume ahangaha , nibatwica bazatwicane nta kibazo . nahabaye iminsi mike , kuko nahabaye iminsi itatu kwa mama Olivier . Aragenda abwira undi mudamu bari baturanye ati @: "@ rwose wambabariye nkaguha uriya mwana ukaba umumfashije nanjye ko bampiga nibasanga mufite bazanyica nanjye @"@ . Anjyana kuri uwo mugenzi we , ndabyibuka bari bagiye baturanye , anjyana kuri uwo mugenzi we mpamara iminsi nk' ibiri ... ni ibiri nahamaze . Hélène arakomeza yinginga Thérèse aremera arongera aramfata , aramfata arampisha . Ariko abantu barashize , barashize mu Rugunga , barashize . Nyuma rero Inkotanyi zirarwana zirakomeza zirarwana cyane . Zigeze ahantu bita Imburabuturo abantu biba ngombwa ko basohoka bakagenda gato . Ariko kuko bongeye bakagaruka mu ngo zabo Thérèse arambwira ati @: " ngiye gusiga ngukingiranye ariko ningaruka ntabwo ndakugumana ati @: kuko ibintu byabaye nabi , bashobora no kuzaza ejo kudusaka bakadusangana . @" Ndabyibuka ko Hélène yamwinginze , ati @: "@ wamugumanye aramubwira ati naramufashije uyu mwana mu buryo buhagije , namuhishe ntamuzi rwose ariko sinshobora gukomeza gushyira ubuzima bwanjye mu baduhiga . @" Ati @: "@ koko nanjye ejo bazaza bice bene mama , cyangwa na mama nanjye ntibazansiga . @" <EOS>
Ubwo rero Hélène arambwira ati @: "@ ntugire ikibazo ngiye kugushakira undi muntu uguhisha . @" Ndibuka ko yagiye akagaruka , arambwira ati @: "@ nabonye undi mukecuru w' umugiraneza ukomoka ku Kibuye iwanyu , namubwiye ibibazo wagize , ati @: yemeye kuguhisha . @" Arandangira inzira ijya iwe arambwira ati @: "@ ni igipangu cya gatatu uvuye ku gipangu cya mbere , ati @: uzagende ukomange , namaze kumukubwira azaguhisha , nuramuka ubonye uko ugenda uzagende azaguhisha . @" Mbwira Thérèse atashye , yagiye atashye ndamubwira nti wihangane unyihanganire nabonye undi mukecuru uzampisha , ubu igisigaye n' uko nshaka uburyo nzagerayo . Ndibuka ko navuye kwa thérèse ari nijoro ndagenda njya kuri uwo mukecuru , Mama Sania . Ariko kuko ntari mpazi , ndibuka hari ahantu ku gipangu , naribenshye nkomanga ahantu ku rugo rw' umuntu . Arambwira ati @: "@ ese urajya he @"@ ? Ndamubwira nti ndashaka kwa Mama Sania niwe wahandangiye neza . <EOS>
Ndagenda ndakomanga barankingurira , aho kwa mukecuru Mama Sania , ariko kuko ntari muzi ndibuka ko uwo nahingukiyeho bwa mbere ariwe nise Mama Sania . Arambwira ati @: « sindi we » ati @: « reka mukuzanire . » Yaragiye aramuhamagara mukecuru araza . Arambaza ati @: « ese uri uwahe ? » Ndamubwira . Arambaza @: « urinde , uri uwahe ? » Ndamubwira , Arambwira ati @: « rero reka nkubwire @: nari nemereye hélène ko nguhisha , ati @:@ ariko ntabwo nkiguhishe , ibintu byabaye bibi cyane . » Ati @: « mfite abantu benshi hano , ati @:@ nabo mfite ati ntabwo nziko buracya bakiri hano . » Sinzi impamvu numvaga ko nzarokoka , n' ubwo ibyo byose nabibonaga , numvaga mfite umutima umbwira ko numvaga mfite ko nzasigara . Bibi arambwira ati @: « sinshobora kuguhisha mvira mu rugo genda . » Mama Sania ndamubwira nti @: mama wambabariye ukampisha kweri ? Arambwira ngo @: « oya genda ntabwo nguhisha . » Ambwiye ko atampisha nahise numva birangiye , numvishe ko mfuye . Ariko nababazwaga n' uko ngiye gupfa ntasezeye papa , ntanabonye n' uko nsaba imbabazi Edouard . Nararize , ndize mukecuru arambwira ati @: « garuka . » Kuko nararize cyane , ngenda arambwira ati @: « garuka , ati @: kuko njye ndi umuyisilamu ndasenga , nemera Imana , ati @: ugiye bakakwica Imana yazakumbaza . » Yanyinjije mu nzu , ahita anyinjiza mu cyumba . Ngeze mu cyumba cyo yanshyizemo , nahise mbona ko ntaho mvuye , nta n' aho ngiye . Kuko numvaga ko arijye mututsi njyenyine ukiba mu Rwanda . Numvaga ko arijye jyenyine . Numvaga ko nta n' undi wundi usigaye . Nahasanze abantu benshi ahishe , muri abo bantu yari ahishe ... muri abo bantu yari ahishe , uwo njya nibuka cyane ni umwana w' umukobwa nahasanze . Hari umwana w' umukobwa ntabwo yigeze amvugisha , bari baramwangije cyane . Kuko baramuviyoye bamukorera ibintu by' impyisi . Nta kundi nabivuga , yari yaraboze . Yavaga amaraso buri munsi , nageragezaga kumuvugisha kugirango mwumvishe wenda ko tutazapfa , ariko ntabwo yansubizaga , yari yarabaye nk' igiti . narasenze amasengesho yose abaho ngo Imana imukize , ariko ... yarababaraga cyane ntiyashoboraga kurya mukecuru yakoresheje ibintu byose ngo adufashe , ariko ntabwo byashobokaga . <EOS>
Ikintu cya ... ikintu cyantangaje nyuma nkibaza icyo dupfa abantu , ni uko Bibi yaragiye kubera ko yagendaga cyane hanze aragenda ari ku manywa asanga umuntu ku muhanda wishwe n' inzara , yaje amutwaye mu ntoki aramutuzanira ; yitwaga Minani . Ntitwasohokaga , ubwo nyine abakuru Bibi yatubwiraga kumenya abakomeretse , Kuko muri twe harimo abari barakomeretse , no kumenya abana . Nyuma rero azana uwo mugabo Minani . Arambwira ati...ni nanjye yamushinze . Arambwira ati @: « uyu muntu umumenye . » ndamwegera ariko ntiyavugaga kubera inzara yari yaramwiciye mu nzira . Ndamubaza se witwa nde ? arambwira ati nitwa Minani ndamubaza nti @: « se uva he ? » Arambwira ati @: « njyewe ndi impunzi y' umurundi nahunze i Burundi intambara batumereye nabi n' umuryango wanjye , nanjye ndahunga . Nyuma rero tumaze kuganira gake , kubera nta mwuka yari afite , Bibi aramunshinga . Hashize igihe , hashize iminsi yari amaze guhembuka gake ariko kuko yari yarazahaye cyane ... Arambaza ati @: « ese wageze hano gute ? » Ndamubwira nti @: nageze hano mpunga . Arandeba arambwira ati @: « uri umututsikazi ? » Ndamubwira nti @: yego . Ati @: « nanjye ndi umuhutu . arambwira ati @: rero ati ntacyo dupfa ati dupfa n' ubusa , ati koko ; ati dore ahantu duhuriye ati ubu n' Imana ikora ibintu nka bino kugirango itwereke ko ntacyo dupfa , ko twese turi bamwe . » <EOS>
Nyuma rero nagumye kwa mukecuru Mama Sania , kugera intambara yenda kurangira , kuko Inkotanyi zararwanye cyane zigera mu mugi hafi no mu rugunga , intambara irakomera amasasu cyane , kuko ubwo natwe twabonye uburyo natwe twese dusohoka turahunga . Kuko muri icyo gihe ntabwo twageraga mu nzira ngo hagire ubaza undi ibyangombwa cyangwa se ngo uriya ni umututsi , ngo uriya ni umuhutu twese twarahungaga . Twarahunze ariko wa mwana w' umukobwa ntiyashoboye kugenda , kuko yari ameze nabi . Nyuma rero Inkotanyi ziraduhungisha batujyana muri Ste André , aba ariho bakomeza kuturindira . Bibi ariko ntabwo twari turi kumwe , yanze gusiga abakomeretse na wa mwana . Nyuma intambara irangiye Inkotanyi zimaze kurwana , twese batubwiye gutaha . Twaratashye ariko nasanze wa mwana ... ntabwo yari akiriho , yari yarapfuye na Minani ndibaza ko bose bari barazahaye . Abo bantu bombi njya mbibuka iyo nibutse ibintu byo mu ntambara ; ibibazo abantu bagize...nagize . Nibuka uwo mwana w' umukobwa , na Mélanie kuruta n' abantu tuva inda imwe bapfuye . Uwo mwana yarambabaje cyane kuko tutigeze tunavugana byibura . <EOS>
Nyuma intambara irangiye nagumye kwa Mama Sania igihe gito , kugirango Inkotanyi zishobore kubohoza iwacu kuko ho hari hakiri intambara ku Kibuye , kuko ho habohojwe nyuma Kigali yarabohojwe mbere . Ariko nkumva ko igihe nikigera nzajya i wacu kuko numvaga ko hashobora kuba harasigaye umuntu . Nyuma rero naje gushakisha akazi mu mishinga y' abazungu , kuko icyo gihe hari imishinga myinshi yaje ino , kuza ... mbona akazi ndakora . Nyuma nza kuzajya i wacu , nsanga nta muntu n' umwe wari uhari . N' umwe n' amazu yose ari hasi , nta muntu n' umwe . Abo nabonaga gusa bambwiraga uburyo bapfuye , nta kindi kintu bambwiraga . Nagarutse i Kigali ndakora akazi kanjye ndagakomeza . Baza kumbwira bati @: « ariko ba nyogosenge barahari . Ndagenda njya kubareba ndababona kuko bari barashatswe n' abahutu , bambwira ariko ko nta muntu n' umwe bashoboye kurokora , haba i wacu mu rugo , haba kwa data n' abana be , bambwira ko ariko hashobora kuba hari abana bo kwa data wacu basigaye , ariko batazi ahantu bari na gasaza kanjye . Bambwira bati @: « Shumbusho mu ntambara baramukubise bagirango yapfuye , ariko ntabwo yapfuye . Bati @: kuko hari umuntu watubwiye ko Shumbusho yari ari muri zone turquoise , mu bana bashoboye kugenda batoragura mu mpande zose . » Mbaza masenge wabimbwiraga nti @: nonese ntabwo wamenya aho ariho ? arambwira ati @: « ntabwo namenya nanjye aho ariho . » Mbwira masenge , yitwa Chantal ; nti ubu nabonye akazi ngiye kukareka ariko ndebe ko mbona abo bana ba Mutabazi data wacu , na Shumbusho . Naraje i Kigali akazi nakoraga ndagasezera , ariko bambera abantu beza barambwira bati @: « ntabwo tugusezereye ahubwo tugiye kuguha igihe urebe ko hari umuntu wabona mu bantu b' iwanyu . » Naratangiye njya muri za orphelinats zose aho zari ziri nshakisha niba hari umwana muri abo ngabo , ari Shumbusho cyangwa se ari Violette cyangwa Clodette bari abana ba data wacu . <EOS>
Ariko ntawe nabonye , kuko nashakishije igihe kinini nk' amezi atatu , numva amezi atatu ari menshi , kuri jye yari menshi cyane nyuma rero nza ku ... kubera nari naratanze amazina ya petit frère Shumbusho baza kuzambwira ko bafite umwana witwa Shumbusho muri icyo kigo cya 'Concern' cyari kiri i Gitarama . Ndagenda njyayo mpageze mpasanga abana bato cyane , abana bato umwana muto wari ufite nk' umwaka , arambona ( bamwitaga Mutoni ) arambona araza ansanga cyane ambwira , anyita mama . Simbizi niba mama we yarasaga nkanjye , ntabwo mbizi impamvu yanyise mama . Yaje yiruka cyane aranyegera n' abandi bana bari baraho baraza biruka bavuga ngo @: « abonye mama we burya wari uriho ? » Ndamuterura ariko abari bazi ubwenge ndababwira nti ... abari bazi ubwenge muri bo nti @: « ashobora kuba yibeshye . » Naragiye ndamuterura ndamujyana . Ndagenda njya muri direction kubaza niba uwo mwana Shumbusho ahari . Barambaza bati @: « Shumbusho wande ? » Ndababwira nti @: papa we yitwa Kamuhanda Matiyasi ; nti na mama ni Nyiramatama Yulida . Bajya mu mazina y' abana bari bafite kuko Shumbusho yari azi ubwenge , yari yarababwiye amazina y' iwacu , kuko yari afite imyaka irindwi . Barambwira bati @: « Shumbusho ariho ariko yagiye ku ishuri . » Numvise ari igitangaza gikomeye ntabwo numvise uko bingendekeye , kuko numvaga ko nubwo bambwiye ko ariho ariko numvaga ko atari byo . Narategereje ndahaguma kugeza saa sita igeze nko mu ma saa sita Nibwo nabonanye nawe kuko yigaga aho hafi . Shumbusho yarambonye amera nk' aho , yumvise ari ... byabaye nk' ikintu kimugwiririye , kuko yarandebye cyane , nta n' ubwo yanyegereye ngo andamutse . Nagiye kumwegera ngo muramutse nkabona afite ubwoba . <EOS>
Arambaza ati @: "@ ese uracyariho wowe ? @" Ndavuga nti @: yego . Arambaza ati @: "@ ese mu rugo i wacu hari umuntu wasigaye ? @" ndamubwira nti ntawe . Ikintu yambajije yambajije Ngirabakunzi , petite soeur kuko barakurikiranaga . Arambaza ati @: "@ na Ngirabakunzi ntawe uriho ? @" Nti oya nti Ngirabakunzi ntawe uriho . Ati @: "@ na papa ? @" Nti @: yego . Arambwira ati @: "@ oya papa ntabwo bamwishe , papa yari afite ingufu , ati ubwo papa yari afite ingufu , buriya yararwanye arahunga . Ntabwo buriya bamwishe . @" Nti oya papa ntawe uriho . Yahise ampunga aragenda . Yaragiye ariruka cyane arampunga , ntiyongeye no kunyegera , ntabwo nzi impamvu ... wenda ... sinzi impamvu atashakaga ko twegerana . Sinjya nshaka no kubimubaza . Naratashye abamureraga barambwiye ngo @: "@ ni ntahe mureke . @" Barambwira ngo @: "@ buriya mu mutwe ntabwo abyiyumvisha . @" Naratashye nyuma nza kuzasubira ku kazi ndababwira ko namubonye , mbabwira ko bongera kunsubiza ku kazi ngakora , barandetse ndakora . Nyuma rero umuntu araza arambwira twari duturanye iwacu ati @: "@ na ba barumuna bawe bariho , Violette na Clodette ngo bariho ntabwo bapfuye . @" ndishima cyane numva ni ibitangaza . Nyuma ndagenda ndabyibuka ko nari mfite amafaranga ndagenda ngura ibitanda na matélas . Mbwira Bibi , nti @: Bibi rero ndashaka gutaha ; nti wangiriye neza nti ariko mbonye barumuna banjye , nti mbonye bene data batatu ntabwo naza kukugora . Nti ntabwo twaza kukugora . Bibi arambwira ngo @: "@ oya guma hano narakureze , nabo nzabarera . @" Ndamubwira nti @: oya ndashaka kugenda ahubwo umfashe dushake inzu , ndakora nzajya nyiriha mbatunge nta kibazo . Namwe muzajye mumfasha ariko ntabwo dushaka gukomeza kukugora . Bibi arambwira ati @: "@ Ok ngiye kugushakira inzu . @" <EOS>
Anshakira inzu y' ibyumba bitatu nkoresha ibitanda niteguye gusaba Shumbusho bakamumpa aho yari ari muri orphelinat n' ibindi bibiri kimwe cya Clodette n' ikindi cya Violette . Ndagenda nongera naka uruhushya bararumpa , kugirango njye gushaka Violette na Clodette naragiye njya iwacu ku Kibuye , nsanga yarambeshye wa muntu , yarambeshye kuko nasubiye kwa Chantal masenge , arambwira ati @: "@ uwo muntu wakubwiye ibyo ngibyo ni uwahe ? Ati @: barabishe babiciye muri stade , ati @: kuko nanze kubikubwira kuko nabonaga ukibabaye , nkubwira ko bose bapfuye . Ariko ati @: Mutabazi so wanyu we yavuye muri stade yakomeretse , ariko ntabwo yari yapfuye ati @: kuko yaje iwe ambwira y' uko bose bapfuye Ati ariko ambwira y' uko papa wawe we yari yashoboye gusimbuka stade agahunga ati @: ariko barabishe bose ati nta ... nta wasigaye . @" <EOS>
N' ubu njya ndeba matelas zabo naranazibitse nanze kuzikoresha , hari igihe numva ko Atari byo , hari igihe numva ko n' ubwo nabibonye ariko ko batapfuye , hari umunsi numva ko bidashoboka ... bidashoboka ko abantu bapfa bangana kuriya , ko wenda bari ahandi hantu . Ko batapfuye . Ariko nta kundi natangiye kubyemera no gushima Imana ko yashoboye kumpa situation nziza nyuma narimariye ( se marier @: narashatse ) mfite abana babiri . Iyo nibutse abo twavukanaga cyangwa n' abaturanyi agahinda karanyica ariko nabona abana banjye nkabona bimpaye gushaka kubaho , nkabona nibo bavandimwe banjye kandi nibo bana banjye . <EOS>
Shumbusho muracyari kumwe ? <EOS>
Yego , Shumbusho turi kumwe , turi kumwe Shumbusho . Ariko naho turi kumwe ariko nkora byose kugirango Shumbusho ndebe ko yakwibagirwa ibyo bintu byose yabonye . Ariko ubona hariho igihe ubona ko Shumbusho kubaho nta na kimwe ... nta na kimwe bimubwiye . Ubona hariho igihe ubona ntazi nanjye aho ari . Ariko akongera akantera kwishima kuko nziko n' ubwo umuryango wacu wazimye nziko umunsi umwe Imana izongera kuwuduha iwucishije muri Shumbusho . Wagirango papa yarimwise aziko ariwe uzaba shumbusho w' umuryango wacu . <EOS>
Mwari bangahe , mwari abana bangahe ? <EOS>
Twari aba ... abahungu bari ... bane bapfuye na Shumbusho wa gatanu na petite sœur Ngirabakunzi na njye . <EOS>
Harokotse wowe na Shumbusho ? <EOS>
Yego ni njyewe na Shumbusho twasigaye . <EOS>
Tugarutse inyuma gato mu gihe cyo muri 90 ... niba ubyibuka neza watubwiye ko wari uri ku gisenyi , ese waje kuva ku Kibuye gute ujya kuba ku Gisenyi ? N' ibyo bibazo by' intambara ? <EOS>
Oya ntabwo ari ibyo bibazo byari biriho by' intambara nanavuye iwacu ibyo bintu by' intambara bitari byaba , kubera ko mama avuka ku Gisenyi niho narerewe , akenshi narerewe mu miryango yo kwa mama . <EOS>
Igihe inkotanyi zitera muri 1990 hari abaturanyi mwari muturanye ku gisenyi baba barishwe ? <EOS>
Abo twari duturanye ku Gisenyi oya , aho nari ndi nta bapfuye kereka aho mama akomoka i Kayove nibo nzi bapfuye . <EOS>
Ku gisenyi wabanaga na nde kuko watubwiye ko i Kayove hari famille ya mama n' aba cousine ? <EOS>
Ku Gisenyi ni abana n' umucousine wa mama . <EOS>
Hanyuma igihe uje ... waje i Kigali gute ? uva ku Gisenyi ntabwo wabidusobanuriye neza . <EOS>
Nari mfite inshuti twuzuraga y' umuzungu , fiancé wanjye . Najyaga nza kumureba ariko nkaza mfite n' utuntu two gucuruza , kutugurisha nkagenda . Ariko nkaba ndi kwa Mariya , kwa Mariya niho nabaga nshumbitse , kugeza igihe ibintu byanjye bizamara kugurirwa nkabona gusubira i Gisenyi . <EOS>
Wari wararangije kwiga ? <EOS>
Oya ntabwo nari nararangije kwiga , nasubiye ku ishuri nyuma . <EOS>
Watubwiye ko , wigeze kutubwira ko intambara yabaye umaze iminsi itatu i Kigali ; hari n' ahandi watubwiye ko wari kumwe na wa mwana witwa Mishove , mwari mumaranye nk' ibyumweru bibiri mumenyanye , ntabwo twabyumvise neza <EOS>
Ok , hariya navuze ibyumweru bibiri nanjye nabyumvise nyuma nibeshye . Mishove twamaze nka 2 semaines ( ibyumweru bibiri ) twihishanye . Icyo gihe nibwo yambwiye ati @: "@ odette njyewe uyu munsi ndapfa . @" Ndamubaza nti @: kubera iki umbwiye ko uri bupfe ? Arambwira ati @: "@ ndi kumva ninukira amaraso ahantu hose . @" Ndamubwira ngo ntabwo dupfa , ndamuhumuriza . Ariko wagirango yari abizi ni uwo munsi iwabo wa Mishove bose babatwaye , ariko hasigaye umwana umwe iwabo w' umuhungu n' undi w' umukobwa wari i Butare . Ariko Micheveux yarapfuye . <EOS>
Ba bantu mwari mwihishanye igihe wabaga kwa Mariya ba Giramata , nta makuru yabo ... ? <EOS>
Mama giramata yararokotse arokokana n' abana be n' umugabo . Ariko Mélanie ntabwo nigeze menya amakuru ye . Ntabwo nongeye kumubona , umunsi wa nyuma twari turi kumwe mu gihuru niwo munsi namubonye . <EOS>
Harya Hélène yavukanaga na Mariya ? <EOS>
Yego baravukanaga Hélène yari murumuna wa Mariya . <EOS>
Hanyuma ariko nyuma Hélène yabashije kugushakira ukuntu yagiye agusova ... <EOS>
Yego , yabashije kunshakira abantu bose bampisha , kuko njye ntabwo nari mbazi nta muntu nari nzi i Kigali . Uretse uwo mukuru we na Hélène nta bandi . Ni ukuvuga ngo iyo Hélène atamfasha ngo anshakire abantu bose bampishe , ntabwo nari kubaho . <EOS>
Urabona hari igihe yakubwira ati @: "@ genda , bakumenye se ... akongera akagira gute se ... impamvu wabonaga , nta kintu wamumariraga hagati aho ngaho wenda umuha nk' amafaranga cyangwa ... ? <EOS>
Oya yabikoreye kubera gukunda Imana , akunda Imana . Ntabwo yabikoreye kubera ko hari amafaranga namuhaga , oya ! Yarambwiraga ati @: "@ genda nanjye mbe nshakisha uwaguhisha . @" Ariko ntabwo yabaga yanyinubye cyangwa ngo ni uko ntacyo mfite cyo kumuha . Yabikoreraga kubera ko agwa neza , kandi nta n' ubwo ari nanjye njyenyine . Hari n' abandi yagemuriraga ibiryo aho bihishe , agacunga umugabo we ku jisho akajyana ibiryo . <EOS>
Yari afite umugabo ? <EOS>
Yari afite umugabo ariko umugabo wicaga , umugabo we yarishe . Umugabo we yarishe ubwo yaranambwiraga ati @: « iyo umugabo wanjye aba atameze kuriya ngo abe atabaye igisimba , nanjye nakugumana hano . Ati ariko nkugumanye hano yakwica ntabwo ... warara . Kuko umugabo we yirirwaga kuri bariyeri agenda , ntabwo yashoboraga gufata uwo mutwaro wo kunshyira iwe . Iyo umugabo we aza kuba mwiza nawe aba yarangumanye ; kuko yari afite umutima . Iyo abantu bose baza kumera nka Hélène , bakamera nka Mama Sania ntabwo abatutsi baba barapfuye mu gihugu ngo bashire . Ariko Mama Sania niwe ... mu bantu bose bampishe , ariko we yashyizeho akarusho kuko we yambereye umubyeyi . Kuko we yarambwiye ati @: « biriya byose bavuga ngo abatutsi ngo ni babi , ati @: ni ukubeshya ati @: njye ntabwo ndi umututsi , ati @: nta n' ubwo n' iwacu harimo umututsi mu maraso y' iwacu . Ati @: ariko uko mbizi , ati data yakijijwe n' umututsi . Ati @: data yahatswe n' umututsi aramukiza ; ati tubaho neza tumera neza kubera uwo mututsi . Ati @: natwe na biriya bintu bavuga ngo bica abatutsi kuko ari babi , ati @: kubera icyo kintu sinshobora kugirira nabi umututsi . » Ati @: « ntabwo abatutsi ari babi ati @: n' inyungu z' abantu bafite ubwenge bo hejuru , bashaka kwitwaza ibyabo , ati @: ntuzajye wiheba ngo usabe Imana...ngo uvuge Imana ... » Kuko hari igihe navuganaga nawe naganiraga , nawe nkamubwira nti @: ni igiki twakoze , ni igiki abatutsi bacumuye cyatumye tuba ubwoko busa nk' aho...kuko numvaga nabaye maudit ( ruvumwa ) numvaga turi maudit ( twaravumwe ) kuko jye numvaga ntibishoboka ko Imana yaba yaraturemye ngo itume abantu bapfa nk' impyisi . n' impyisi ntabwo zipfa kuriya ; bapfa nk' ibintu ntazi kuko sinzi ukuntu ntabwo njya mbona n' aho mbishyira sinzi ukuntu mbibona ; naramubwiraga nti @: Imana ntibaho ariko nyuma nasabye Imana imbabazi narayibwiye ngo imbabarire kuko iriho ntabwo ariyo yatumye bakora ibintu nka biriya . <EOS>
Ka kana mwahuriyeyo nako kitwa Mutoni , ese ntabwo mwongeye kubonana ? <EOS>
Umutoni nashatse...bon naraje nyuma maze kubona inzu , ntekereza kugirango nzagende nsabe umutoni bamumpe numvaga ko , ngomba kumurera kuko nari mfite ubushobozi kuko nari maze kubura abo barumuna banjye bo kwa data wacu nkumva ko we na Shumbusho batazananira kubatunga . Ariko Umutoni nsubiye muri orphelinat nari maze gutangira amaprocedure yose yo kugirango mufate , nzamufatane na Shumbusho , kuko ni nabyo nashakaga . Kuko na Shumbusho ntabwo bahise bamumpa . Bamumpaye babonye ko ndi capable yo kuba namurera . Umutoni rero nsubiyeyo barambwira ngo hari abantu bene wabo babonetse bavuye i Burundi , baragenda baramusaba baramutwara , kuko ngo Umutoni yari yageze muri iyo orphelinat , yatwawe n' undi mwana w' umukobwa ariko we wari ukuze . Kuko ngo uwari wamutwaye yamukuye mu mirambo yari akuze , kuko yari afite douze ans ( imyaka cumi n' ibiri ) yaramurutaga ho ... yaramurutaga ni nawe rero washoboye kubwira muri orphelinat amazina y' ababyeyi b' Umutoni . <EOS>
Hari abantu bawe waba warabashije gushyingura mu cyubahiro ? <EOS>
Yego , nashyinguye Ngirabakunzi ma sœur ( murumuna wanjye ) na Alphred n' uwitonze , na data wacu Mutabazi . Kuko bo ... Mutabazi bamwicanye na musaza wanjye muto bishe afite imyaka umunani , Uwitonze bari bari kumwe twabakuye hamwe . Alphred nawe bamwiciye hafi uvuye i wacu . Ku buryo naje gushobora kubona aho bari bari ndabashyingura . Papa rero nawe bamwiciye aho hafi y' iwacu kuko yagiye muri stade avayo agaruka aho iwacu mu Ruvumbu niho bamwiciye . Ariko papa nabimenye bamaze kumujyana mu Bisesero hamwe n' abandi , abashoboye kumukura aho bamushyinguye bamwiciye , bahise bamujyana mu Bisesero . <EOS>
Hanyuma nyuma y' intambara umaze kurokoka , umaze guhura n' ibibazo , wahuye nabyo mu ntambara , mbese umaze guhura n' umwana Shumbusho ; mutoya wawe wagombaga kugirango umufate . Ndetse nawe wabonaga yaragize ibibazo by' ihungabana . Ese watubwira uburyo wabashije kuba muri ubwo buzima ni gute wabashije kubumetiriza ( maitriser ) <EOS>
Nahise numva mbaye mukuru , kuko nahise numva mbaye nka mama wa Shumbusho , kuko nahise numva mbaye mu bundi buzima . Nahise mvuga ngo Shumbusho ngomba gukoresha uburyo bwose bwo kugirango mbashe kumutunga , ndetse no kumurihira ishuri . Ariko nyuma maze kwiyenstalla ( s'installer @: gushyira ibintu hamwe ) nabashije kubona undi mwana wa murumuna wa mama , witwa Cynthia . Ubwo mbana nabo . Ariko ntabwo byanyoroheye , kuko Cynthia we nijoro yararaga asakuza , kandi n' ubu ntibyari byamushiramo . Na n' ubu niko aryama arabyuka ninjoro ati @: « nimuhunge Interahamwe zije kutwica ... duhunge Interahamwe zije kutwica . » Ubwo bararaga basakuza , Shumbusho agasakuza , Cynthia agasakuza wabonaga ko mu mutwe wabo intambara bari bakiyirimo . Ntabwo bari bizera ko intambara yashize ; nabasize ... nasize Shumbusho ku ishuri , Cynthia ariko we ntibyari gushoboka kubara , yari yarangiritse cyane . Nabanje kumureka kugirango abashe kumva ko tutakiri mu ntambara , kugirango ... kuko ntabwo ishuri yari kurishobora . Icyo gihe yaje kujya ku ishuri nyuma . Shumbusho we rero ... nakoreshaga ibishoboka byose kugirango abo bana banjye nshobore kubashimisha . Udufaranga mpembwe nkagenda ngahaha nkariha inzu , nkariha ishuri , nari narabaye ... nagize amaresponsabilités ( inshingano ) sinahita ngira bya bindi by' aba...ntabwo navuga ngo nabayeho ubuzima icyo gihe bw' imyaka nari nkwiriye , kuko umuntu ufite imyaka cumi...kuko ndibuka anniversaire y' imyaka cumi n' umunani nayigize mu ntambara . Ntabwo natekerezaga nk' umuntu ufite iyo myaka yanjye nari mfite . Numvaga ngomba gukoresha byose , ubushobozi bwanjye bwose nari mfite kugirango Shumbusho na Cynthia bazashobore kwiga , nta kindi kintu njyewe narebaga . <EOS>
Wumva kongera kubana n' abaturanyi abantu mwari muturanye ( ndavuga ku Kibuye ) . N' abantu mwari muturanye intambara iraba , ababyeyi bawe barabica n' abavandimwe bawe , abantu barasigara . Ese abo bantu wumva mushobora ... ese kubana kwanyu hagati yabo ... n' abo bantu mwari muturanye wumva bimeze bite ? <EOS>
Ntabwo nzi , sinzi niba ... ikizere cyanjye cyarahungabanye byararangiye . Bisa nk' aho byarangiye muri make . Kuko papa wanjye yishwe n' umuntu w' umuhutu wabanaga na data cyanee .. cyanee , ntabwo twashoboraga guhisha inzoga ... urabizi ibyo mu giturage . Ntabwo twashoboraga guhisha inzoga ngo papa ayinywe adahari . Basaga nk' aho bava inda imwe kuko papa yari yarambwiye ko ise ya Karonkano nyuma yaje no kwiyemerera ko yishe papa asaba n' imbabazi ariko sinashoboye no kumubona kuko namenye ko bamufunze , nyuma amara igihe gito ararwara arapfa . Karonkano yari nk' umuvandimwe wa papa , kuko papa yari yarambwiye ko se wa karonkano , na se ubyara papa bari barahanye igihango . Ndamusobanuza ambwira ko banywanaga amaraso . Akambwira ati @: « rero ubu turi abavandimwe ntidushobora guhemukirana . » Karonkano rero igitangaje niwe wishe papa ... ari mu bishe papa niwe wishe Alphred musaza wanjye , kandi ntiyanamwica neza byibura ngo ... simvuga ngo hari urupfu rwiza , ariko ntiyanamwishe ngo anamurangirize . Yaramutemye amutema umutwe ntiyamurangiriza , amutema umugongo , ariko acikamo ntiyarangira , amusiga ahongaho , amwicira ahantu hafi y' ama hôtels ari hafi y' iwacu ; ku rya nyirakabano . Aramwica , aramutema ntiyamurangiriza amusiga ahongaho . Alphred bambwiye ko iyo abantu twari duturanye bahacaga yabasabaga amazi yo kunywa ... yabasabaga amazi yo kunywa . Kuko ... ndibaza ko amaraso yari yamushizemo . Yabasabaga amazi yo kunywa kuko yumvaga ko ... yari muto yari afite imyaka 15 . Wenda yumvaga ati @: « uyu ni umuhutu ariko wenda ni umuhutu mwiza . » Ariko nta wigeze amuha amazi yo kunywa . Ikintu cyambabaje , nyuma bagarutse abaturanyi twari duturanye bamuhambye ari muzima . None se kubana nabo ... ngomba kubana nabo kuko ariko bigomba kugenda , kugirango twubake igihugu , ariko kuvuga ngo hari ubwo nakongera kwizera abaturanyi , nkabizera nk' uko nagendaga nkumva ari abantu , ngenda nisanga ntabwo bishoboka . Ndagenda nkajya iwacu ariko nkagenda nikandagira . Nkabona babonye occasion ( uburyo ) gato nanjye banyica . Ntabwo ... kuvuga ngo nabizera ntabwo bishoboka ... ntabwo bishoboka . Kuko iyo baba abantu ntabwo baba barishe nka Ngirabakunzi yari muto , cyangwa abandi bana bato . Bambwiye ko ngirabakunzi nawe yagiye ababwira ati ... bambwiye ko abamujyanye ... ikintu cyambabaje ni uko yanishwe n' abana bato . Nk' uwari urimo ukuze yagombaga kuba afite icyo gihe nk' imyaka nka cumi n' itatu . Bambwiye ko yagiye ababwira ati @: « mumbabarire rwose papa yakoze icyaha aba umututsi , ariko jye sinzongera kuba umututsi . » Ntabwo rero nzi ko nakongera kwizera abaturanyi bacu , ntabwo bishoboka . Nzabana nabo kuko nta kundi , ariko ntabwo nshobora kubizera , ntabwo bishoboka . <EOS>
Hari abaturanyi mwari muturanye baba baragize uruhare mu kukwicira umuryango bagihari , batigeze bafatwa ngo bafungwe ? <EOS>
Barahari , iwacu ho , ibintu byo ... abenshi bo nta nubwo bari bumva ko banagize nabi ngo byibura bashobore no kuvugisha ukuri . Kuko njyewe naragiye nyuma y' intambara , bambwira uburyo abantu b' iwacu bapfuye . Bambwira uburyo bapfuye bambwira n' ababishe . Ariko nyuma batangiye kugenda bafatwa , hatangiye kujya haba ibintu by' imanza bakanga kubivuga . Wamubwira uti @: « ese ko wabimbwiye cya gihe , akakubwira ngo ntabyo nigeze nkubwira , njye ibyo bintu ntabwo nigeze mbikubwira . » Hari abafashwe ariko hari n' abatarigeze bafatwa . Kuko nko mu bishe Ngirabakunzi , ma sœur mu bishe ma sœur harimo umuhungu wari ukuze muri abo bana bato bamwishe , ariko nawe yari umwana . Kuko niba se umuntu yishe afite imyaka 12 cyangwa 15 nawe aba ari umwana ! Ariko baramufashe nyuma baranamurekura ngo afite ibibazo by' umutima . Ariko nibaza ko banamurekuye kubera ko yari n' umwana . Ariko abandi , abishe abantu b' iwacu , cyangwa se n' abandi bantu twari duturanye , abenshi ntabwo bafashwe . Ntabwo bafashwe n' abari barafashwe barabafunguye . Ariko ku buryo ahubwo n' iyo mbimenya ko bazabafunga bakabafungura , nta nubwo mba naririwe nta igihe cyanjye ngo ndabirukaho ngo babafunge . Mba narabaretse nkabihorera . Mba narabihoreye kuko ubu nibwo muri make ... ubu nibo bakagombye kugira isoni , kuko banyiciye cyangwa bishe n' abandi . Ariko ubu ndababona nakwibuka ukuntu nabirukagaho ngo babafunge ... ariko ndababona nkumva arijye ufite isoni . Nkumva arijye umwaye , nkumva iyaba nari mfite aho nakwihisha , cyangwa mfite ahandi hantu najya ntababona , nagenda . Njye kuko biteye isoni kwiruka ku muntu wakugiriye nabi ngo bamufunge , ejo bakamufungura . Iyo mbimenya ntabyo mba naririwe njyamo . <EOS>
Hari ikintu Leta ikora cyo gufungura abantu ngo bireze bakemera icyaha , kugirango baze mu banyarwanda , bongere biyunge . Icyo kintu ukibona gute ? Wowe ubona byagenda bite ? <EOS>
Ku bwanjye ntabwo navuga ngo ... urebye bariya bantu barampombeje . Kuko bambujije umuryango , bahombya n' uwundi wese wabuze abe . Ni ukuvuga ngo mvuze ngo @: ntekereje ngo babakomeze babafunge wenda ngo babagumishe mu munyururu , ibyo aribyo byose njye hari abo nasabonuje , kandi numva ko aribyo ... Ari nabyo mvuga ngo iyo menya hakiri kare ntabwo mba naririwe mbirukaho ngo babafunge . Kuko hariya bafunze ibyo barya ni Leta ibibagaburira . Bagire kuba barayiciye abantu , ibyo aribyo byose ibyo barya birahenze ! N' ubuzima bwabo , iyo barwaye ... burahenze . Ndumva rero igihugu kirahomba kandi n' ubundi cyaranahombye . Ubwo rero ibyiza ndumva ko kuba barabaretse bakagenda bakajya hanze , bakagenda bagakora bakanakorera n' igihugu ndumva jye ntabwo navuga ngo bagize nabi . Nta yindi solution nta kindi cyaboneka . Kuko ubundi nk' iwacu ku Kibuye ahantu i Rubengera , abantu hafi ya bose barishe . Barishe abantu hafi ya bose , n' utarafashe umupanga yatungiye mugenzi we agatoki aho umututsi yari ari . Ni ukuvuga ngo ku Kibuye ho hageze n' aho abana bica . Bafite n' imyaka icumi bafite irindwi bakagenda bakajya mu masaka bakajya guhiga abandi . Ni ukuvuga ngo abo bantu bose wakagombye kugenda ukabafata , ukabashyira ahantu bose ukabafunga . Ariko ntabwo bishoboka . Igihugu se cyatera imbere gute abantu bari mu munyururu ? Ntabwo bishoboka . Ni ukuvuga ngo tugomba kubyemera nta kundi . Gusa iyaba babyemeraga , bagasaba imbabazi kandi bose . Ntibibe ngo nimbyemera ngasaba imbabazi nzafungwa igihe gito , nzagabanyirizwa icyaha . Kiriya kintu nicyo kintu kimbabaza . Kugenda bakabigisha ngo nimusaba imbabazi ngo muzagabanyirizwa icyaha , biriya byo birambabaza . Kuko ubundi umuntu yagombye gusaba imbabazi bivuye mu mutima we , atari undi ugiye ngo abimuteremo . Kuko barabibafasha bakabibatsindagiramo , bakababwira ngo nusaba imbabazi wishe abantu bangana gutya uzafungwa igihe gito , ntaho bava ntaho bajya . <EOS>
Kuko kuba bonyine batabyikuriye mu mutima wabo ngo babikureyo kubera ko babibwiwe n' umutima wabo , ni ukuvuga ngo ejo , ejo bashobora kongera kabikora . None se abishe sogokuru wanjye , nibo nyuma bishe musaza wanjye nibo bamwishe ? Hari hashize imyaka myinshi kandi bamwishe muri 1959 . Ni ukuvuga ngo niba bo bonyine batavuze ngo twakoze nabi twica abaturanyi , twica abantu twasaga nk' aho tuva inda imwe , ntacyo tubaziza , none koko reka dusabe imbabazi ; ni ukuvuga ngo ntaho bava ntaho bajya ejo bazongera babikore . <EOS>
Uravuga uti @: « kubafunga n' uguhombya igihugu . » Ese ubona kubafungura igihugu aribwo kizunguka ? Ubona hari agaciro hari icyo bizamarira abanyarwanda ? <EOS>
Ndumva njyewe kubafunga ... none se umuntu wishe ... umuntu wishe abantu nka kuriya abantu bishe impinja , agafata uruhinja agakubita ku rukuta uruhinja rugapfa , agafata umubyeyi akamwica amwicishije igisuti ! Ubundi ... urumva wa ... kumufunga ubundi njye ndumva atanafungwa . Ndumva yapfa ... ndumva yagombye kujya hariya agapfa , agacirwa urwo gupfa , agapfa . Ariko se niba hafi ya bose barakoze ibintu nk' ibyo ? Ndumva kubafunga ntacyo byaba bimaze , ndumva babarekura bakajya hanze bakajya banatubona , bakatubona kuko bo bumvaga ko tuzashira . Bumvaga ko ngo umwana azajya abaza ngo ariko umututsi yasaga ate ? Bakajya banatubona...bakatubona . Gusa ikintu kimbabaza , ni nko kubona umuntu wacitse ku icumu akumva ko yasigaye akajya mu nzoga akaba umusinzi . Ntabwo twakagombye kuba abasinzi , cyangwa ngo ducike intege . Ahubwo ibyabaye byakagombye kutubera impamvu yo kuva hasi , tugashaka uburyo bundi bwo kuva hasi , dushaka ukuntu twakwiteza imbere ababishoboye . Abatabishoboye nabo bakajya begera bagenzi babo nta kundi ... nta kindi mbona , nta kindi . <EOS>
Ubona ubuzima bw' abacitse ku icumu bwitwaye gute muri kino gihugu ? <EOS>
Ni ukuvuga ngo abacitse ku icumu njyewe nihereyeho , njyewe ku bwanjye nashoboye kugira amahirwe yo kubona umugabo ushobora kumpa buri cyose , n' abana nifuzaga . Ariko nta kintu kuri iyi si ya nyagasani kijya kinshimisha . Nta na kimwe . Nta kimwe yaba ari imodoka , naba ngendamo ; yaba ari inzu naba ntuyemo ; yewe umugabo wanjye we yageze n' aho amfata akanjyana mu mahanga mu bihugu byiza byose narotaga , kwa kundi uba uri umwana ukavuga uti @: « uwampa nkagera hariya . » Ariko byose nasanze ari ubusa , nasanze iyo nguma kwa kundi nari meze , iyo nguma ndi umukene , ariko nkagira abo tuva inda imwe . Wari wabona kugira ibintu udafite uwo ubiha ? Ni ukuvuga ngo iyo ni cas yanjye ( ibyo ni ibyambayeho ) hariho noneho abadafite ubushobozi ; hariho noneho abasigaye barwaye bakaba barwaye sida , akaba noneho adafite n' imbere n' inyuma . Njye rero noneho nibaza uwo nguwo uburara uko ameze . Kuko njye nta kiba ... ndarya nkaryama nkaba narya icyo nshaka , nkaba najya aho nshaka , isaha yose nshakiye , ariko ntabwo njya nishima . Ntabwo hashobora gushira icyumweru nicyo kinini , ntagiye mu cyumba ngo ndire , mbaze Imana impamvu abantu banjye bapfuye ; impamvu yatumye papa apfa atabonye abana banjye , ntabwo bishoboka . Ubwo rero njyewe ufite ubushobozi sinzi bariya badafite icyo barya uko babaho . Baraboze sinzi niba n' icumu bararicitseho . Ni ukuvuga ngo baririho . Baririho kuko ntabwo icumu baricitseho . Ese wavuga ngo wacitse ku icumu ute , uri umubyeyi udashobora kugira umwana utuma ? Urwara ukabura ukurwaza , ukabura ukugemurira , kandi wari uziko wabyaye ? Noneho ikindi kintu kijya kimbabaza , ni uko hariho abantu bamwe ni uko ari bake ; ariko nicyo gishimishije , bumva ko umuntu wacitse ku icumu ngo ni uko yishe . Abandi ngo iyo atica ngo ntabwo yari gusigara . Abo barongera bakatwica , barongera bagafata ... ni nko kongera gufata icyuma ukagishinga mu gisebe cyaboze . Kuko kugirango umuntu avuge ngo wasigaye ute ? Ngo buriya kuko wasigaye ngo ufite nawe ... buriya ngo wishe abandi . Ntabwo bazi Imana . Ni ukuvuga ngo ntushobora kwica abantu Imana yaremye ngo ubamare . Agahinda rero karanyica , mporana agahinda . Nshobora kugira gutya ndi kuri volant ... byigeze kumbaho ariko Imana yaramfashije kuko ntabwo byambayeho arijye utwaye . Nari ndi muri taxi ndagenda mpita nibuka abantu b' iwacu , mpita nibuka mu rugo iwacu , mpita nibuka ukuntu n' ubwo twari abakene ukuntu twabagaho , mpita nsa ... ubwenge busa nk' aho bugiye ndazimira . Tugera kuri ront point hariya , noneho mpita mbwira umuntu wari utwaye taxi nti unjyanye he ? Ko nakubwiye ko ngiye muri gare unjyanye he ? abantu bose bandeba nk' aho ndi umusazi , nyuma ngarura ubwenge mpita mbona ko ndi kuri ront point . Ni ukuvuga ngo iyo njya kuba ndi kuri volant nashoboraga no gukora dégat ( amahano ) yindi nkiyica , cyangwa nkica n' undi , cyangwa nkagira ikindi kintu nkora . Njya nshima Imana ko ibyo bintu byabaye ntari kuri volant . <EOS>
Ni ukuvuga ngo naho twacitse ku icumu , ariko buri muntu wese yagiye agira ikintu yangirikaho mu mutwe we . Kandi akagira n' ikintu ... bikanakomeza . Kubera ko kandi abakagombye kudutera inkunga ... ukumva nk' umuntu akubajije gutyo , ngo buriya nawe warishe , aba yongeye akakwica nta kindi kintu nakongeraho . <EOS>
Ibintu bya gacaca n' ubumwe n' ubwiyunge ubwumva gute muri make ? <EOS>
( Yabanje guseka ) Ubumwe n' ubwiyunge ! Ubundi ntabwo wakabwiye abantu ngo ntibakiyunge , ntushobora kubwira abantu ngo ntimukiyunge . Kuko ubwiye abantu ngo ntimukiyunge nawe waba ubaye nk' abishe abatutsi . Ntaho waba utaniye nabo . Ariko ubundi ubu se ngewe wambwira ngo ngende niyunge n' umuntu wishe Alphred ? Ubu se njyewe wambwira ngo ngende niyunge n' umuntu wishe data ? Ni ukuvuga ngo tugomba kubana kugirango twubake igihugu , ariko kuvuga ngo ngende niyunge n' umuntu wanyiciye ibyo ntabwo bishoboka . Ni ukuvuga ngo ni ukugusaba...ni ugusaba ibintu bidashoboka . Wari wabona umuntu agusaba ibintu bidashoboka n' ukugusaba ibidashoboka , ibyo ntibishoboka ... ntabwo bishoboka . <EOS>
